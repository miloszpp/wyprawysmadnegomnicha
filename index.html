<!DOCTYPE html>
<html>
<head><meta name="generator" content="Hexo 3.8.0">
  <meta charset="utf-8">
  
  <title>Strona 1 | Wyprawy Smädnego Mnícha</title>
  <meta name="viewport" content="width=device-width, initial-scale=1, maximum-scale=1">
  
  
  
  
  <meta name="keywords" content="góry wspinaczka turystyka tatry alpy dolomity kaukaz">
<meta property="og:type" content="website">
<meta property="og:title" content="Wyprawy Smädnego Mnícha">
<meta property="og:url" content="https://miloszpp.github.io/wyprawysmadnegomnicha/index.html">
<meta property="og:site_name" content="Wyprawy Smädnego Mnícha">
<meta property="og:locale" content="pl">
<meta name="twitter:card" content="summary">
<meta name="twitter:title" content="Wyprawy Smädnego Mnícha">
  
    <link rel="alternate" href="/atom.xml" title="Wyprawy Smädnego Mnícha" type="application/atom+xml">
  
  <link rel="icon" href="/css/images/favicon.ico">
  
    <link href="//fonts.googleapis.com/css?family=Source+Code+Pro" rel="stylesheet" type="text/css">
  
  <link href="https://fonts.googleapis.com/css?family=Open+Sans|Montserrat:700" rel="stylesheet" type="text/css">
  <link href="https://fonts.googleapis.com/css?family=Roboto:400,300,300italic,400italic" rel="stylesheet" type="text/css">
  <link href="//cdn.bootcss.com/font-awesome/4.6.3/css/font-awesome.min.css" rel="stylesheet">
  <style type="text/css">
    @font-face{font-family:futura-pt;src:url(https://use.typekit.net/af/9749f0/00000000000000000001008f/27/l?subset_id=2&fvd=n5) format("woff2");font-weight:500;font-style:normal;}
    @font-face{font-family:futura-pt;src:url(https://use.typekit.net/af/90cf9f/000000000000000000010091/27/l?subset_id=2&fvd=n7) format("woff2");font-weight:500;font-style:normal;}
    @font-face{font-family:futura-pt;src:url(https://use.typekit.net/af/8a5494/000000000000000000013365/27/l?subset_id=2&fvd=n4) format("woff2");font-weight:lighter;font-style:normal;}
    @font-face{font-family:futura-pt;src:url(https://use.typekit.net/af/d337d8/000000000000000000010095/27/l?subset_id=2&fvd=i4) format("woff2");font-weight:400;font-style:italic;}</style>
    
  <link rel="stylesheet" id="athemes-headings-fonts-css" href="//fonts.googleapis.com/css?family=Yanone+Kaffeesatz%3A200%2C300%2C400%2C700&amp;ver=4.6.1" type="text/css" media="all">

  <link rel="stylesheet" id="athemes-headings-fonts-css" href="//fonts.googleapis.com/css?family=Oswald%3A300%2C400%2C700&amp;ver=4.6.1" type="text/css" media="all">
  <link rel="stylesheet" href="/css/style.css">

  <script src="/js/jquery-3.1.1.min.js"></script>

  <!-- Bootstrap core CSS -->
  <link rel="stylesheet" href="/css/bootstrap.css">
  <link rel="stylesheet" href="/css/fashion.css">
  <link rel="stylesheet" href="/css/glyphs.css">

</head>
</html>


  <body>


  
  
  <div class="site-header-image">
    <img id="originBg" width="100%" alt="Hike News" src="">
  </div>

  <div id="header-blur" class="site-header-image blur" style="position: absolute; top:0; height: 207px; min-height: 207px; min-width: 100%;">
    <img id="blurBg" width="100%" style="top: 96%" alt="Hike News" src="">
  </div>

  <script>
        var imgUrls = "images/smadny.jpg".split(",");
        var random = Math.floor((Math.random() * imgUrls.length ));
        if (imgUrls[random].startsWith('http') || imgUrls[random].indexOf('://') >= 0) {
          document.getElementById("originBg").src=imgUrls[random];
          document.getElementById("blurBg").src=imgUrls[random];
        } else {
          document.getElementById("originBg").src='/' + imgUrls[random];
          document.getElementById("blurBg").src='/' + imgUrls[random];
        }
    </script>




<header id="allheader" class="site-header" role="banner" style="width: 100%; position: absolute; top:0; background: rgba(255,255,255,.8);">
  <div class="clearfix container">
      <div class="site-branding">

          <h1 class="site-title">
            
              <a href="/" title="Wyprawy Smädnego Mnícha" rel="home"> Wyprawy Smädnego Mnícha </a>
            
          </h1>
          
          
            
          <nav id="main-navigation" class="main-navigation" role="navigation">
            <a class="nav-open">Menu</a>
            <a class="nav-close">Close</a>

            <div class="clearfix sf-menu">
              <ul id="main-nav" class="menu sf-js-enabled sf-arrows" style="touch-action: pan-y;">
                    
                      <li class="menu-item menu-item-type-custom menu-item-object-custom menu-item-home menu-item-1663"> <a class="" href="/">Strona główna</a> </li>
                    
                      <li class="menu-item menu-item-type-custom menu-item-object-custom menu-item-home menu-item-1663"> <a class="" href="/archives">Archiwum</a> </li>
                    
                      <li class="menu-item menu-item-type-custom menu-item-object-custom menu-item-home menu-item-1663"> <a class="" href="/about">O stronie</a> </li>
                    
              </ul>
            </div>
          </nav>

      </div>
  </div>
</header>


  <div id="container">
    <div id="wrap">
            
      <div id="content" class="outer">
        
          <section id="main">
  
    <article id="post-Grossglockner" class="article article-type-post" itemscope="" itemprop="blogPost">
  <div id="articleInner" class="clearfix post-1016 post type-post status-publish format-standard has-post-thumbnail hentry category-template-2 category-uncategorized tag-codex tag-edge-case tag-featured-image tag-image tag-template">
    
    
      <header class="article-header">
        
  
    <h1 class="thumb" itemprop="name">
      <a class="article-title" href="/2019/09/22/Grossglockner/">Grossglockner</a>
    </h1>
  

      </header>
    
    <div class="article-meta">
      
	<a href="/2019/09/22/Grossglockner/" class="article-date">
	  <time datetime="2019-09-22T18:48:05.000Z" itemprop="datePublished">wrzesień 22, 2019</time>
	</a>

      
	<span class="ico-folder"></span>
    <a class="article-category-link" href="/categories/relacja-z-wyprawy/">relacja z wyprawy</a>
 
      
    </div>
    <div class="article-entry" itemprop="articleBody">
      
        <p>Na Grossglockner (najwyższy szczy Austrii, <strong>3798 m.n.p.m.</strong>) wybrała się jednoosobowa reprezentacja Bractwa, czyli ja. Z tego też powodu zapisałem się na wyprawę z przewodnikiem. Góra nieźle dała mi w kość, ale była to naprawdę świetna przygoda.</p>
<p>Droga normalna wyceniana jest na <strong>PD+</strong> (wspinaczkowe II + stromy lodowiec) czyli trochę trudniej niż Kazbek (przy czym oczywiście dużo niżej). Najczęściej pokonuje się ją w ten sposób, że pierwszego dnia dociera się do schroniska <strong>Erzherzog-Johann-Hütte</strong> położonego na 3454 m.n.p.m., a dnia kolejnego z samego rana atakuje się nieodległy szczyt. W moim przypadku było jednak inaczej. Z uwagi na pesymistyczną prognozę pogody drugiego dnia, przewodnik zarządził, że szczytujemy jeszcze dnia pierwszego. Oznaczało to pokonania ponad 1900 metrów przewyższenia w jeden dzień!</p>
<h2 id="Dojazd"><a href="#Dojazd" class="headerlink" title="Dojazd"></a>Dojazd</h2><p>W kierunku Góry wyruszyłem o 5.30 rano z <strong>Kaprun</strong> (gdzie zostałą kibicujące mi Agnieszka z Natalką). Pod szczyt można dostać się drogą <strong>Großglockner Hochalpenstraße</strong>. Jest to płatna (35 euro w 2019), wysokoalpejska droga, która stanowi atrakcję turystyczną samą w sobie. Przechodzi przez dwie przełęcze na wysokości ponad 2500 m.n.p.m. i prowadzi praktycznie pod sam jęzor lodowca spływającego z Glocka. Jest kręta i przepaścista i kilka razy podniosła mi ciśnienie. Uwaga, bo droga jest otwarta tylko w określonych godzinach i miesiącach!</p>
<p><img src="/images/gross-2019/1.png" alt="Widok ze szlaku na lodowiec Pasterze spływający z Grossglocknera oraz drogę wysokoalpejską Großglockner Hochalpenstraße."></p>
<h2 id="Droga-do-Salmhutte"><a href="#Droga-do-Salmhutte" class="headerlink" title="Droga do Sälmhutte"></a>Droga do Sälmhutte</h2><p>Koło 7 rano dotarłem do obiektu <strong>Alpincenter Glocknerhaus</strong> (ok. 2000 m.n.p.m.). Miałem 3 godziny na dotarcie do schroniska <strong>Salmhütte</strong>, gdzie byłem umówiony z przewodnikiem i pozostałym członkiem zespołu, z którem sparowała mnie agancja organizująca wyprawę. Trasa jest niewymagająca, ale całkiem przyjemna. Na początku straciłem ze 100 metrów wysokości i dotarłem do ogromnej tamy. Następnie dość ostre podejście wyprowadziło mnie na przełęcz na 2600 m.n.p.m. Stamtąd pozostał już tylko bardzo długi trawers i po 2.5 godzinach byłem w schronisku. Droga normalna poprowadzona jest tak, że praktycznie okrąża Górę, stąd też ten długi trawers.</p>
<p><img src="/images/gross-2019/2.png" alt="Salmhütte."></p>
<p>W Sälmhutte zastało mnie małe zamieszanie - kilka gotujących się zespołów i tylko jeden przewodnik. Okazało się, że pozostali przewodnicy są jeszcze na górze i mamy się z nimi spotkać na ok. 3000 m.n.p.m. Niech tak będzie. Ferdinand, z którym będę spięty liną, okazuje się niezłym kozakiem, który mieszka w Monachium i co tydzień zalicza kolejne alpejskie szczyty. Podobnie z resztą pozostała część ekipy - Austriacy, Niemcy, Słowak i Czeszka. Przechodzi mnie dreszcz zwątpienia…</p>
<h2 id="Z-Salmhutte-do-Erzherzog-Johann-Hutte"><a href="#Z-Salmhutte-do-Erzherzog-Johann-Hutte" class="headerlink" title="Z Sälmhutte do Erzherzog-Johann-Hütte"></a>Z Sälmhutte do Erzherzog-Johann-Hütte</h2><p>Na wysokość 3000 metrów dochodzimy w zasadzie spacerem. Krajobraz robi się zdecydowanie bardziej skalisty. Na miejscu czekają już przewodnicy, którzy żegnają się z poprzednimi zespołami. Zakładamy uprzęże i ruszamy z Ferdinandem i przewodnikiem Schorschem.</p>
<p>Na początek ostre podejście osypującym się źlebem. Następnie, pionowa ścianka mocno ubezpieczona klamrami. Tutaj już idziemy spięci liną, a Schorsch wpina się w poręczówkę. Na szczycie wyłaniają się spore pola śnieżne, a zatem zakładamy raki zostawione w skałach przez przewodników. Po drugiej stronie wyłania się już budynek schroniska, jednak czeka nas jeszcze prawie godzina podejścia. Docieramy do Erzherzog-Johann-Hütte po około 3 godzinach. Czuję niemałe zmęczenie, bo w nogach już 1600 metrów. W schronisku się trochę regenerujemy i koło 14 wyruszamy na szczyt.</p>
<p><img src="/images/gross-2019/3.png" alt="Erzherzog-Johann-Hütte na końcu granii. Na pierwszym planie Ferdinand."></p>
<h2 id="Na-szczyt"><a href="#Na-szczyt" class="headerlink" title="Na szczyt"></a>Na szczyt</h2><p>Po krótkim podejściu po skałach, wyłania się przed nami lodowiec. Jest stromo - wydaje się dużo stromiej niż podczas ostatniego podejścia na Kazbek (chociaż nie widziałem tam zbyt wiele z uwagi na bardzo kiepską widoczność). Szlak mocno trawersuje lodowiec.</p>
<p><img src="/images/gross-2019/4.png" alt="Podejście na lodowiec."></p>
<p>Po lodowcu zostaje ostatni etap - wspinaczka. Tutaj już nie ma żadnych ubezpieczeń. Ku mojemu przerażeniu nie wypinamy się z raków i wbijamy w nich prosto w ścianę. Trochę się gubię i Schorsch krzyczy, że muszę ustawić dwa przednie zęby raków na stopniu i przenieść na nie cały ciężar ciała. Nie jest łatwo się przełamać, ale w końcu daję radę. Po kilkunastu minutach docieramy do małej półki i tam zostawiamy raki. </p>
<p>Podchodzimy jeszcze trochę pod górę, aż dochodzimy do grani, która prowadzi już prosto na szczyt. Wspinaczka dostarcza mi bardzo mocnych wrażeń. Ekspozycja jest naprawdę spora, trudności większe niż cokolwiek z czym miałem do czynienia, a do tego ogromne zmęczenie i spore tempo które narzuca Schorsch. Pod koniec czuję takie zmęczenie w ramionach, że ledwo się podciągam. Ferdinand jest za mną i pomaga mi znaleźć stopnie i chwyty. Na nim trudności nie robią takiego wrażenia.</p>
<p><img src="/images/gross-2019/5.png" alt="Wspinaczka na granii."></p>
<p>Po niecałej godzinie docieramy wreszcie na szczyt. Emocje są wielkie, bardzo się cieszę z wejścia, a jednocześnie zastanawiam się jak ja stąd zejdę. Widoczność jest dobra i udaje się zrobić trochę zdjęć.</p>
<p><img src="/images/gross-2019/6.png" alt="Na szczycie!"></p>
<h2 id="Powrot-do-schroniska"><a href="#Powrot-do-schroniska" class="headerlink" title="Powrót do schroniska"></a>Powrót do schroniska</h2><p>Zejście okazuje się łatwiejsze niż myślałem. Co prawda zmęczenie sprawia, że raz Schorsch praktycznie spuszcza mnie na linie, ale w ogólności idzie dość sprawnie. Ulga jaką odczuwam docierając do schroniska to jedno z najprzyjemniejszych doznać jakich doświadczyłem. Zamawiam browara i wypijam duszkiem. Wszystkie mięśnie mi drżą, a oddech nie może się uspokoić.</p>
<p>Powoli docierają pozostałe zespoły. Okazuje się że mieliśmy naprawdę dobry czas. Zgaduję się z grupą Słowacko-Czesko-Austriacką i razem opijamy zwycięstwo. O 17 wjeżdża na stół spaghetti, które smakuje wyśmienicie na takiej wysokości. Bawimy się dalej. W końcu przegrywam walkę z sennością. Kieruję się do kilkunastoosobowej “sypialni”, która jest całkiem czysta i estetyczna. Mimo zmęczenia, wysokość nie pozwala zasnąć, więc wrzucam tabletkę nasenną i poprawiam kolejną. Budzę się o 6 rano całkiem wypoczęty.</p>
<h2 id="Zejscie"><a href="#Zejscie" class="headerlink" title="Zejście"></a>Zejście</h2><p>Śniadanie, zdjęcia wschodu słońca, i w drogę. Powrót przebiega sprawnie. Schorsch sprowadza nas do Sälmhutte, gdzie ja trochę odpoczywam, a Ferdinand rusza od razu w drogę. Po 2 godzinach ładuję się do samochodu.</p>
<p><img src="/images/gross-2019/7.png" alt="Wschód słońca na 3454 m.n.p.m."></p>
<p>Ruszam z poczuciem ulgi i bezpieczeństwa, które jednak bardzo szybko znikają. Otóż okazuje się, że pogoda na 2500 m.n.p.m. zdążyła się już popsuć i cała droga powrotna jest w chmurach. Oznacza to pokonywanie ostrych, przepaścistych zakrętów przy widoczności 2 metry (a może i mniej). Adrenalina wraca, robi się gorąco, prawie jak wczoraj na szczycie. Ciekawe uczucie, bo z jednej strony asfalt i oznaki cywilizacji, a z drugiej pogoda przypomina że nadal jesteśmy w wysokich górach.</p>
<p>Jadę 20km/h, więc powrót zajmuje dwa razy dłużej niż powinien. W końcu jednak zjeżdżam w dolinę, a potem do hotelu. Prysznic jest niemniej przyjemny niż po 5 dniach na Kazbegu!</p>

      
    </div>
    <footer class="entry-meta entry-footer">
      
	<span class="ico-folder"></span>
    <a class="article-category-link" href="/categories/relacja-z-wyprawy/">relacja z wyprawy</a>

      
  <span class="ico-tags"></span>
  <ul class="article-tag-list"><li class="article-tag-list-item"><a class="article-tag-list-link" href="/tags/alpy/">alpy</a></li><li class="article-tag-list-item"><a class="article-tag-list-link" href="/tags/austria/">austria</a></li><li class="article-tag-list-item"><a class="article-tag-list-link" href="/tags/szczyt/">szczyt</a></li></ul>

      
    </footer>
    <hr class="entry-footer-hr">
  </div>
  
</article>

<!-- Table of Contents -->

  
    <article id="post-Gosser-na-ferracie-czyli-Alpy-Ennstalskie" class="article article-type-post" itemscope="" itemprop="blogPost">
  <div id="articleInner" class="clearfix post-1016 post type-post status-publish format-standard has-post-thumbnail hentry category-template-2 category-uncategorized tag-codex tag-edge-case tag-featured-image tag-image tag-template">
    
    
      <header class="article-header">
        
  
    <h1 class="thumb" itemprop="name">
      <a class="article-title" href="/2018/06/06/Gosser-na-ferracie-czyli-Alpy-Ennstalskie/">Gösser na ferracie czyli Alpy Ennstalskie</a>
    </h1>
  

      </header>
    
    <div class="article-meta">
      
	<a href="/2018/06/06/Gosser-na-ferracie-czyli-Alpy-Ennstalskie/" class="article-date">
	  <time datetime="2018-06-06T08:02:02.000Z" itemprop="datePublished">czerwiec 6, 2018</time>
	</a>

      
	<span class="ico-folder"></span>
    <a class="article-category-link" href="/categories/relacja-z-wyprawy/">relacja z wyprawy</a>
 
      
    </div>
    <div class="article-entry" itemprop="articleBody">
      
        <p>Pomysł na wyjazd był spontaniczny. Miały być Tatry, ale trafiłem na kilka postów o ferratach w Austrii (np. <a href="malo-za-duze-podroze.blogspot.com">tutaj</a>) i uświadomiłem sobie, że do austriackiej granicy będziemy jechać niewiele dłużej niż do Zakopanego lub na Słowację. A ferraty kusiły, zwłaszcza po zeszłorocznej przygodzie w Dolomitach.</p>
<p>Padło na Alpy Ennstalskie, które to znajdują się z “naszej” strony Austrii. Góry to niezbyt wysokie, jak na Alpy - najwyższy szczyt to Hochtor, 2369 m.n.p.m. Jednak niskie położenie campingu (ok. 600 m.n.p.m.) powoduje, że zaliczamy tutaj solidne wyrypy.</p>
<p><img src="/images/austria-2018/1.png" alt="Alpy Ennstalskie. Niezbyt wysokie, ale za sprawą dużych przewyższeń robią wrażenie."></p>
<p>W Alpy ruszamy w składzie: Dominik, Kasia, Miłosz, Oktawian.</p>
<h2 id="Baza"><a href="#Baza" class="headerlink" title="Baza"></a>Baza</h2><p>Zatem ruszyliśmy. Wyjazd z Warszawy w nocy, przyjazd około 6 rano. Parkujemy na campingu, śpimy godzinkę, śniadanie i wyruszamy. Nigdy jeszcze nie szedłem w góry po nieprzespanej nocy w samochodzie, ale wyjazd z założenia miał być intensywny i maksymalizować czas na szlaku.</p>
<p>Śpimy na campingu <a href="http://www.landesforste.at/index.php?id=29" target="_blank" rel="noopener">Forstgarten</a>. Gorąco polecam to miejsce - ciepła woda, spore łazienki, kuchnia z wyposażeniem, sklepik. Camping położony jest w urokliwej dolinie w Nationalpark Gesause. Na sporo szlaków można dostać się stąd pieszo. Najbliższy sklep/cywilizacja znajduje się w miasteczku Hielfau. </p>
<h2 id="Hesshutte"><a href="#Hesshutte" class="headerlink" title="Hesshutte"></a>Hesshutte</h2><p>Na tapetę idzie schronisko Hesshutte, na drodze do którego widnieje ferrata oznaczona z tego co pamiętam jako A/B. Spore przewyższenie, niecałe 1000 metrów. Pogoda raczej niepewna. Po jakiejś godzinie marszu docieramy do wodospadu w sporej, stromej ścianie, który obiecuje niezłe wspinanie. Niestety, odcinek ferratowy nie następuje jeszcze przez kolejną godzinę. Gdy w końcu do niego docieramy, rozczarowuje na całej linii. W zasadzie są to schody z rozpiętą stalową liną. No nic, na rozgrzewkę dobre i to.</p>
<p>Dojście do schroniska zajmuje kolejną godzinę. Szlak wypłaszcza się gdy docieramy na kolejne piętro doliny. W lesie spotykamy kozicę. W schronisku browar, ciepły posiłek i odpoczynek. Ambitniejsze pomysły wyjścia gdzieś dalej zostają zduszone w zarodku. Docierają Kasia i Dominik, jeszcze chwilę odpoczywamy i rozpoczynamy zejście.</p>
<p><img src="/images/austria-2018/3.png" alt="Hesshutte"></p>
<p>Na zejściu łapie nas burza i ulewa. Kurczący się odstęp pomiędzy błyskiem a grzmotem osiąga minimum gdy jesteśmy wpięci w ferratowe schody, więc robi się trochę groźnie. Ponadto, ostatecznie przekonuję się że moja kurtka nie jest wodoodporna i nie zabiorę jej na Kazbek.</p>
<p>Umordowani wracamy na camping i przygotowujemy strawę. Chłopaki wyciągają browary, jednak ja pasuję - 36 godzin na nogach daje się we znaki.</p>
<h2 id="Tieflingmauer-i-ferrata-Teufelsteig"><a href="#Tieflingmauer-i-ferrata-Teufelsteig" class="headerlink" title="Tieflingmauer i ferrata Teufelsteig"></a>Tieflingmauer i ferrata Teufelsteig</h2><p>Wyspani, bierzemy na warsztat ambitniejszą ferratę Teufelsteig (rzekomo C), która zaprowadzi nas na szczyt Tieflingmauer (1820 m.n.p.m.). Dziarsko zdobywamy większość wysokości docierając do Ennstaler Hutte - schroniska przyjemnie położonego na grani. Oddziela ona upstrzone granitem Alpy Ennstalskie od położonego na północ, znacznie łagodniejszego pasma.</p>
<p>Dzielimy z Oktawianem kufel regeneracyjnego napoju na pół - matematyka zawiodła i skończyło nam się euro. Obiecujemy sobie nadrobić wieczorem. Następnie czeka nas około półgodzinny spacer granią. Im bliżej ferraty, tym częściej odzywa się z oddali burza, co podnosi mi nieznacznie ciśnienie. </p>
<p><img src="/images/austria-2018/4.png" alt="Chillout w Ennstaler Hutte"></p>
<p>Doszedłszy do początku ferraty decydujemy się mimo wszystko na wejście - nie po to tyle tu szliśmy. Martwimy się jednak o Kasię i Dominika, którzy są trochę za nami. Ferrata jest z prawdziwego zdarzenia - prawie godzina wspinania. Trudności umiarkowane, ekspozycja miejscami spora, ale nie ma tragedii. Postanawiam sobie po raz pierwszy nie korzystać z liny podczas wspinaczki, co mi się udaje. </p>
<p><img src="/images/austria-2018/5.png" alt="Oktawian walczy z ferratą"></p>
<p>Docieramy na szczyt. Oktawian jak zwykle namawia mnie do zejścia ferratą, ja tradycyjnie nie chcę. Ze szczytu schodzimy ścieżką, która wyprowadza nas z powrotem na grań, a potem do schronu. Nie mijamy po drodze Kasi i Dominika, z czego wnioskujemy że dotarli w międzyczasie na ferratę.</p>
<p>Pokonujemy spiesznie 800 metrów w dół, gdzie czeka na nas samochód. Udajemy się nim do Hielfau, gdzie wypłacamy upragnione euro, których szybko pozbywamy się w miejscowym Sparze. Wracamy na camping i rozpoczynamy świętowanie sukcesu. Kasia i Dominik docierają mocno po zmierzchu - okazało się że przegapili wejście na ferratę i pobłądzili w skalnym terenie. Trzeba zatem świętować ich bezpieczny powrót! Około 2 w nocy świętowanie ukrócili pewni Czesi, którzy najwyraźniej nie są w nastroju.</p>
<p><img src="/images/austria-2018/7.png" alt="Na zdrowie!"></p>
<h2 id="Grosser-Buchstein-i-ferrata-Sudwandband-Klettersteig"><a href="#Grosser-Buchstein-i-ferrata-Sudwandband-Klettersteig" class="headerlink" title="Grosser Buchstein i ferrata Sudwandband Klettersteig"></a>Grosser Buchstein i ferrata Sudwandband Klettersteig</h2><p>Poranek jest trudny. Co gorsza, okazuje się że nasz kolejny cel to 2224 m.n.p.m., w związku z czym czeka nas zabójcze 1600 metrów przewyższenia. Po drodze na mapie maluje się schronisko Buchsteinhaus na 1546 m.n.p.m., które asekuracyjnie obieram za swój osobisty cel na dziś.</p>
<p>Niemrawo ruszamy. Droga do schroniska jest koszmarna, na dodatek popaduje deszcz. Trudy zostają nagrodzone w schronisku, do którego przylega taras widokowy z którego jest rewelacyjny widok na dolinę. Ciężko myślę czy iść dalej - to jeszcze 700 metrów, które wygląda na mapie na bardzo strome. W końcu jest decyzja - idziemy.</p>
<p><img src="/images/austria-2018/9.png" alt="Taras widokowy w Buchsteinhaus"></p>
<p>Na podejściu jest grubo. Stroma ścieżka wije się zygzakiem, pozwala jednak na dość szybkie zdobywanie wysokości. Docieramy w końcu do ferraty. Trudności wyceniane są na B, jednak moim zdaniem jest co najmniej porównywalna z ferratą z dnia poprzedniego. Wspinaczka jest w każdym razie bardzo przyjemna.</p>
<p><img src="/images/austria-2018/12.png" alt="Ferrata Sudwandband Klettersteig"></p>
<p>Po 4 godzinach od wyjścia docieramy na szczyt. Jest tutaj zdecydowanie najbardziej wysokogórsko i alpejsko. Widoki świetne, do tego pogoda się nad nami zlitowała i wyjrzało słońce.</p>
<p><img src="/images/austria-2018/14.png" alt="Oktawian jak zwykle ma za dużo energii"></p>
<p>W drodze powrotnej Oktawian postanawia zrobić sobie efektowne zdjęcie nad 100 metrowym urwiskiem. Jego próżność zostaje nagrodzona nie mniej efektownym lotem plecaka na sam dół tego urwiska.</p>
<p>Docieramy do bazy późnym wieczorem. Gotujemy makaron, który topimy w sosie pomidorowym ze słoików i wkrótce idziemy spać. </p>
<h2 id="Ferrata-Johnsbach-i-powrot"><a href="#Ferrata-Johnsbach-i-powrot" class="headerlink" title="Ferrata Johnsbach i powrót"></a>Ferrata Johnsbach i powrót</h2><p>Dzień ostatni, w nocy czeka nas powrót, więc postanawiamy za wszelką cenę uniknąć pokonywania 1,5 kilometra w pionie. Idealnie się składa, bo w okolicy znajduje się ferrata treningowa Johnsbach.</p>
<p>Wsiadamy w samochód, odpalamy <a href="https://www.youtube.com/watch?v=aAVRd5q8Ltg" target="_blank" rel="noopener">Wspin</a> Jareckiego i podjeżdżamy pod ferratę. Wygląda imponująco - kawał skały, ze sto metrów pionowo w górę. Przy starcie tabliczka informująca, że ferrata jest prywatna i verbotten. Stoimy tam z pół godziny i patrzymy się na wspinający się ludzi. Postanawiamy jechać do miasteczka i zapytać o co chodzi. Pan w sklepie z pamiątkami stwierdza że wspinać się można, tylko żeby uważać. Uznajemy jego autorytet za wystaczający.</p>
<p>Na skale poprowadzone jest kilka dróg o trudnościach kolejno C/D, D, D/E. Decydujemy się na start na najłatwiejszą. Trudności technicznych w zasadzie nie ma, bo cały czas idzie się po klamrach i drabinach. Za to ekspozycja… dla mnie było to nie lada przeżycie. Przejście zajęło nam około pół godziny. Ja jestem w pełni usatysfakcjonowany, Oktawian rusza jeszcze na D, które zawiera przewieszone elementy.</p>
<p><img src="/images/austria-2018/18.png" alt="Lufa na Johnsbachu"></p>
<p>Ogłaszamy sukces i wracamy na camping. W melancholijnych nastrojach zwijamy manatki i pakujemy się do samochodu. W środku nocy docieramy do Warszawy. </p>
<p><img src="/images/austria-2018/16.png" alt="Zbieramy się..."></p>

      
    </div>
    <footer class="entry-meta entry-footer">
      
	<span class="ico-folder"></span>
    <a class="article-category-link" href="/categories/relacja-z-wyprawy/">relacja z wyprawy</a>

      
  <span class="ico-tags"></span>
  <ul class="article-tag-list"><li class="article-tag-list-item"><a class="article-tag-list-link" href="/tags/alpy/">alpy</a></li><li class="article-tag-list-item"><a class="article-tag-list-link" href="/tags/austria/">austria</a></li></ul>

      
    </footer>
    <hr class="entry-footer-hr">
  </div>
  
</article>

<!-- Table of Contents -->

  
    <article id="post-Dolomity" class="article article-type-post" itemscope="" itemprop="blogPost">
  <div id="articleInner" class="clearfix post-1016 post type-post status-publish format-standard has-post-thumbnail hentry category-template-2 category-uncategorized tag-codex tag-edge-case tag-featured-image tag-image tag-template">
    
    
      <header class="article-header">
        
  
    <h1 class="thumb" itemprop="name">
      <a class="article-title" href="/2017/07/09/Dolomity/">Dolomity</a>
    </h1>
  

      </header>
    
    <div class="article-meta">
      
	<a href="/2017/07/09/Dolomity/" class="article-date">
	  <time datetime="2017-07-09T18:37:37.000Z" itemprop="datePublished">lipiec 9, 2017</time>
	</a>

       
      
    </div>
    <div class="article-entry" itemprop="articleBody">
      
        <p>To był mój pierwszy, porządny, wyjazd na ferraty. Rok wcześniej, podczas podróży do Włoch z Agnieszką, postanowiliśmy zatrzymać się na kilka dni w Cortinie d’Ampezzo - znanej górskiej miejscowości położonej w sercu Dolomitów. Wykorzystałem tę okazję, aby dokonać ferratowego rekonesansu - wypożyczyłem sprzęt i wybrałem się na dwie proste ferraty (<em>Nuvolau</em> i <em>Averau</em>). Jeden dzień wystarczył, abym w kilka miesięcy po powrocie zabrał się za planowanie powrotu w te rejony.</p>
<p>I tak oto, niecały rok po pierwszym spotkaniu z Dolomitami, znalazłem się w nich ponownie.</p>
<p>Wyprawa w składzie: Adaś, Dominik, Kasia, Miłosz, Oktawian, Piotrek i Zuzia.</p>
<h2 id="Dojazd"><a href="#Dojazd" class="headerlink" title="Dojazd"></a>Dojazd</h2><p>Zorganizowanie transportu dla takiej ekipy to nie lada wyzwanie. Planowaliśmy nocleg na polu namiotowym i braliśmy sprzęt z Polski, więc bagażu było sporo. Z pomocą przyszedł Adaś, a w zasadzie jego kumpel, który zaoferował nam swojego minivana. Wyruszyliśmy wieczorem, przed nami było kilkanaście godzin drogi przez Czechy, Austrię i Włochy.</p>
<p>Naszym celem był <a href="https://www.campingolympiacortina.it/en/" target="_blank" rel="noopener">International Camping Olympia</a> pod Cortiną d’Ampezzo. Jest to duży camping, bardzo ładnie położony u podnóża masywu Cristallo. Z campingu można bezpośrednio dostać się na kilka szlaków. Ponadto, na jego terenie znajdują się spore, zadbane kompleksy sanitarne, sklepik oraz pyszna pizzeria, w której sporo się stołowaliśmy.</p>
<p>Na miejsce docieramy po południu następnego dnia. Rozbijamy namioty i robimy zakupy w Cortinie.</p>
<h2 id="Dzien-1-Ra-Gusela-i-Averau"><a href="#Dzien-1-Ra-Gusela-i-Averau" class="headerlink" title="Dzień 1: Ra Gusela i Averau"></a>Dzień 1: Ra Gusela i Averau</h2><p>Pierwszego dnia proponuję ekipie łatwe ferraty <strong>Ra Gusela</strong> i <strong>Averau</strong> - te same, które przeszedłem rok temu. Wszyscy przystają na propozycję - nikt poza mną nie ma doświadczenia w posługiwaniu się lonżą i uprzeżą i takie lżejsze szlaki będą doskonałą okazją żeby się podszkolić.</p>
<p>Dojeżdżamy samochodem do punktu startowego - położonej na ponad 2000 m.n.p.m. przełęczy Passo Giau. Nigdy nie zapomnę wrażenia, którego zrobił na mnie rok wcześniej widok z tej przełęczy. Charakterystyczne ostre, wapienne masywy wyrastające z rozległych, soczyście trawiastych pastwisk oraz niesamowita przestrzenność krajobrazu - doskonałe miejsce na pierwszy kontakt z Dolomitami.</p>
<p>Pogoda jest idealna - słońce świeci na całego. Rozpoczynamy wędrówkę. Pierwszy etap to spacer po pastwiskach w kierunku wapiennych ścian. Po dość krótkim czasie odbijamy w górę i docieramy do miejsca, z którego słychać pobrzękiwanie stalowej liny. Udzielam reszcie drużyny szybkiego instruktażu i po chwili wszyscy jesteśmy wpięci.</p>
<p>Ferrata Ra Gusela jest wycaniana na A/B. Jest to naprawdę łatwa ferrata. Ubezpieczone fragmenty są dość krótkie i niezbyt eksponowane. Ferrata doprowadza nas na szczyt Nuvolau. Znajduje się tam schronisko, gdzie wypijam pierwsze capuccino w tym sezonie. Humory dopisują, chociaż wszyscy czują pewien niedosyt jeśli chodzi o ferratowe wyzwania.</p>
<p>Na szczęście przed nami jeszcze druga ferrata. Schodzimy z Nuvolau i z marszu wbijam się w ferratę Averau. W przeciwieństwie do Ra Guseli, Averau jest już poważniejsza (wycena B). <em>Crux</em> ferraty stanowi prawie pionowa ściana, na której niestety potrafi być dość tłoczno. Rok temu zaliczyłem na tej ścianie mały kryzys, w tym roku idzie mi już dużo lepiej (chodzenie na ściankę opłaciło się!). Reszta ekipy dzielnie pokonuje trudności, które dostarczają nam dużo więcej satysfakcji niż te na Ra Guseli. Docieramy na szczyt, gdzie świętujemy zwycięstwo i podziwiamy przepaściste widoki.</p>
<h2 id="Dzien-2-Ettore-Bovero"><a href="#Dzien-2-Ettore-Bovero" class="headerlink" title="Dzień 2: Ettore Bovero"></a>Dzień 2: Ettore Bovero</h2><p>Kolejny dzień zaczyna się deszczowo. Cel na dzisiaj to <strong>Ettore Bovero</strong> - ferrata wycenaniana na C i określana jako <em>sportowa</em>. Nie wiemy jeszcze, co to znaczy…</p>
<p>Na ferratę udajemy się bezpośrednio z campingu. Rozpoczyna się bardzo konkretnym podejściem, które mocno daje nam w kość. Idziemy większość czasu w lesie, niebo jest szare, a klimat zupełnie inny niż wczoraj. Po dość długim czasie dochodzimy pod ścianę, gdzie robimy przerwę śniadaniową.</p>
<p>Następnie wpinamy się w uprzęże i rozpoczynamy wspinaczkę. Ferrata definitywnie dostarcza mocnych wrażeń. Rozpoczyna się kilkoma miejscami, które może nie są mocno eksponowane, ale wymagają przemyślenia tematu i poszukania dobrych chwytów i stopni. Nie raz mam wrażenie że ledwo sięgam jakiegoś chwytu, więc jestem pod wrażeniem, że Kasia i Zuzia, mając dużo mniejszy zasięg, dziarsko pokonują pierwsze trudności. To co mnie uderza, to że trudności są jedna po drugiej, bez momentu na złapanie oddechu. Przytłacza też długość ferraty - jesteśmy wpięci w linę bez przerwy przez ponad 1.5 godziny. </p>
<p>Dalej robi się już co raz bardziej przepaściście. W pewnym momencie dochodzimy do trawersu po prawie pionowej ścianie, który jest techniczne prosty, ale pod nogami ma się kilkaset metrów powietrza. Muszę się mocno przekonywać, żeby iść dalej. Ostatecznie wygrywa strach przed powrotem tą samą drogą :)</p>
<p>Ferrata nie odpuszcza do samego końca. Groźniejszych miejsc jest jeszcze kilka i nadal nie ma za bardzo jak złapać oddech. W pewnym momencie Adaś, idący na czele, oznajmia koniec! Moja radość nie ma granic, gdy wdrapuję się na wypłaszczenie, z którego już tylko kilka minut do szczytu. Spędzamy tam sporo czasu, aż w końcu rozdzielamy się - Adaś i Oktawian postanawiają zejść tą samą drogą, a ja schodzę łagodnym zejściem.</p>
<p>Wieczór upływa nam na wymianie wrażeń i relaksowaniu się po wyczerpującym dniu. </p>
<h2 id="Dzien-3-Tre-Cime-di-Laverado"><a href="#Dzien-3-Tre-Cime-di-Laverado" class="headerlink" title="Dzień 3: Tre Cime di Laverado"></a>Dzień 3: Tre Cime di Laverado</h2><p>Po mocnych wrażeniach dnia poprzedniego decydujemy się na coś spokojniejszego. Kasia reklamuje nam <strong>Tre Cime</strong> (Trzy Palce) jako jedno z ładniejszych miejsc w Dolomitach. Tak jest w istocie.</p>
<p>Na miejsce, do Rifugio Auronzo, docieramy samochodem - wjeżdżamy dość wysoko płatną, wysokogórską. Na miejscu widoki nas powalają. Jest słonecznie, ale poranna mgła nadal spowija okolicę, nadając jej onirycznego nastroju. Rejon Tre Cime jest jednym z tych, gdzie podczas Pierwszej Wojny Światowej toczyły się zaciekłe walki pomiędzy Austriakami i Włochami. Piękno przyrody mocno kontrastuje z ponurą historią tego miejsca.</p>
<p>Idziemy wzdłóź trzech palców i dochodzimy do kolejnego schroniska. Tam spożywamy śniadanie i kierujemy się w lewo, chcąc obejść Palce dookoła. W pewnym momencie szlak rozwidla się na wariant spacerowy oraz ferratowy. Wybieramy ferratę.</p>
<p>Ferrata jest dość ciekawa, prowadzi w dużej mierze przez tunele z czasów wojny. Po wczoraj, trudności nie robią na nas żadnego wrażenia. Po przejściu części tunelowej dochodzimy do miejsca, z którego odbija szlak na szczyt Paternkofel. Jest to zecydowania najfajniejsza część ferraty. Ze szczytem wiąże się historia Seppa Innerkoflera, austriackiego przewodnika i żołnierza, który wspiął się na górę w celu zlikwidowania znajdującego się tam stanowiska dział i karabinów maszynowych. Po rzuceniu na szczyt kilka granatów, zginął trafiony zrzuconym przez Włochów głazem. Więcej do poczytania <a href="http://www.worldwar1.com/itafront/sepp_ink.htm" target="_blank" rel="noopener">tutaj</a>.</p>
<p>Po zejściu z ferraty zatrzymujemy się w schronisku, a następnie dopełniając pętli, docieramy do samochodu. Wieczorem zapada decyzja - następnego dnia atakujemy wielogodzinną, wycenianą na C/D, ferratę Giovanni Lipella, która zaprowadzi nas na trzytysięcznik Tofana di Rozes (3225 m.n.p.m.).</p>
<h2 id="Dzien-4-Giovanni-Lipella"><a href="#Dzien-4-Giovanni-Lipella" class="headerlink" title="Dzień 4: Giovanni Lipella"></a>Dzień 4: Giovanni Lipella</h2><p>Wstajemy wcześniej, bo przed nami długi dzień. Samochodem wjeżdżamy na ponad 2000 m.n.p.m. Dojazd jest dosyć zagmatwany, w pewnym momencie musimy przejechać zakaz wjazdu. Ostatecznie lądujemy na parkingu, na którym stoi już kilka samochodów.</p>
<p>Zaczynamy od niezbyt ekscytującego podejścia. Po godzinie dochodzimy do początku ferraty - zaczyna się od drabiny wkraczającej w mroczny tunel. Niezbędne są tutaj czołówki. Przejście tunelami trwa dość długo, ale jest technicznie proste. Po wyjściu z tuneli wkraczamy w surowy, skalisty krajobraz masywu Tofana. Wpięci w linę jesteśmy niemalże bez przerwy. Ferrata nie jest tak intensywna jak Ettore Bovero - jest gdzie odpocząć. Zdarzają się jednak trudne, wyeksponowane miejsca. Sama długość ferraty jest również imponująca. Całe wejście zajmuje nam około 5 godzin, z czego większość jest w ścianie.</p>
<p>Kuliminacyjny moment ferraty to tak zwany Amfiteatr. Jest to długi, mocno wyeksponowany odcinek prawie ciągłej wspinaczki. Przed nami ktoś odpada ze ściany, potem widzimy na skale ślady krwi - robi się groźnie. Ja łapię kryzys pod sam koniec, na odcinku po którym spływa topiący się na górze śnieg - jest tak ślisko, że nie mam odwagi zaprzeć się o ścianę. Z opresji ratują mnie Adaś i Oktawian.</p>
<p>Ferrata wyprowadza nas na przełęcz, z której to na szczyt już tylko pół godziny. Jesteśmy potwornie zmęczeni, do tego wiatr wieje okropnie. Satysfakcja jest jednak ogromna, tym bardziej że dla wszystkich z nas to było pierwsze przekroczenie bariery 3000 m.n.p.m. W dole chmury, które tylko chwilami prześwitują ukazując pyszne widoki. </p>
<p>Schodzimy drogą nieferratową. Po godzinie docieramy do schroniska, w którym prawie duszkiem wypijam dwa browary. Jest mi tak dobrze, że proponuję ekipie żebyśmy tam zostali. Niestety, wygrywa chęć powrotu. W rekordowym tempie pokonujemy prawie 1000 m.n.p.m. w dół.</p>
<h2 id="Dzien-5-Lago-di-Sorapis-oraz-powrot"><a href="#Dzien-5-Lago-di-Sorapis-oraz-powrot" class="headerlink" title="Dzień 5: Lago di Sorapis oraz powrót"></a>Dzień 5: Lago di Sorapis oraz powrót</h2><p>Po takiej przygodzie jesteśmy wszyscy spragnieni odpoczynku (wszyscy oprócz Oktawiana, który samodzielnie wybiera się na ferratę Strobel), dlatego decydujemy się na trekking do <strong>Lago di Sorapis</strong> - urokliwego, wysokogórskiego stawu, który odwiedziłem już z Agnieszką rok wcześniej. Na decyzję wpływa również fakt, że w planach mamy jeszcze dzień szósty. Jak się później okazuje, z uwagi na pogodę postanawiamy wracać wcześniej i wyjście okazuje się naszym ostatnim.</p>
<p>Lago di Sorapis to staw o charakterytycznej, jasnoniebieskiej barwie. Znajduje się przy nim malutkie schronisko, które serwuje pyszne spaghetti. Dojście z parkingu zajmuje trochę ponad godzinę. Po dotarciu na miejsce rozkładamy się nad brzegiem i grzejemy zbolałe ciała we włoskim słońcu.</p>
<p>Następnego dnia budzimy się w gęstym deszczu. Prognozy nie wróżą dobrze - ma padać cały dzień. Zaczyna kiełkować myśl o wcześniejszym powrocie, która szybko przeradza się w ostateczną decyzję. Robimy jeszcze zakupy w Cortinie, a następnie wsiadamy w samochód i wracamy do Polski.</p>

      
    </div>
    <footer class="entry-meta entry-footer">
      
      
      
    </footer>
    <hr class="entry-footer-hr">
  </div>
  
</article>

<!-- Table of Contents -->

  
    <article id="post-Szybka-petla-Tatrzanska" class="article article-type-post" itemscope="" itemprop="blogPost">
  <div id="articleInner" class="clearfix post-1016 post type-post status-publish format-standard has-post-thumbnail hentry category-template-2 category-uncategorized tag-codex tag-edge-case tag-featured-image tag-image tag-template">
    
    
      <header class="article-header">
        
  
    <h1 class="thumb" itemprop="name">
      <a class="article-title" href="/2016/07/27/Szybka-petla-Tatrzanska/">Szybka Pętla Tatrzańska</a>
    </h1>
  

      </header>
    
    <div class="article-meta">
      
	<a href="/2016/07/27/Szybka-petla-Tatrzanska/" class="article-date">
	  <time datetime="2016-07-27T18:48:36.000Z" itemprop="datePublished">lipiec 27, 2016</time>
	</a>

      
	<span class="ico-folder"></span>
    <a class="article-category-link" href="/categories/relacja-z-wyprawy/">relacja z wyprawy</a>
 
      
    </div>
    <div class="article-entry" itemprop="articleBody">
      
        <p>Tatrzańska Pętla to realizacja moich marzeń o wyprawie z plecakami i noclegami w schroniskach. Udało mi się namówić do współudziału w wyprawie Adasia i Oktawiana. Jedziemy w Tatry w szczycie sezonu, więc zawczasu robimy rezerwacje w schoroniskach.</p>
<p>Plan jest całkiem ambitny: wyruszamy z Kuźnic i przez Zawrat docieramy do Pięciu Stawów, gdzie śpimy. Nazajutrz, przez Rysy, na Słowację, do schorniska w Popradskim Plesie. Kolejny dzień to trawers Centralną Magistralą Tatrzańską i na koniec podejście do Chaty Terry’ego. Na koniec powrót do Polski przez Czerwoną Ławkę, Rohatkę i Dolinę Białej Wody.</p>
<p>Co najlepsze, plan udaje się zrealizować! Chociaż nie bez przygód…</p>
<div style="max-width:600px;overflow:hidden;margin:0 auto;min-width:300px;"><iframe src="https://mapa-turystyczna.pl/map/widget/p/route/5bud.html" height="680" frameborder="0" style="width:100%;border:0;"></iframe><a href="https://mapa-turystyczna.pl/route/5bud?utm_source=external_web&amp;utm_medium=widget&amp;utm_campaign=route_widget" target="_blank" style="color:#999;padding:7px 0;font-size: 13px;font-family:Roboto,Arial,sans-serif;display: inline-block;">Trasa: Kuźnice – Palenica Białczańska | mapa-turystyczna.pl</a></div>

<p>Wyprawa w składzie: Adaś, Miłosz, Oktawian.</p>
<h2 id="Dzien-1-Zakopane"><a href="#Dzien-1-Zakopane" class="headerlink" title="Dzień 1: Zakopane"></a>Dzień 1: Zakopane</h2><p>Do Zakopca wybieramy się porannym pociągiem. Urlopowa atmosfera w wagonie WARS szybko nam się udziela i podróż mija błyskawicznie. Docieramy na miejsce dosyć wcześnie, przed nami jeszcze sporo dnia. Wyjście w góry zaplanowaliśmy dopiero na następny dzień, więc popołudnie spędzamy na zwiedzaniu zakopiańskich knajp.</p>
<h2 id="Dzien-2-Zawrat-Swinica-i-Piec-Stawow"><a href="#Dzien-2-Zawrat-Swinica-i-Piec-Stawow" class="headerlink" title="Dzień 2: Zawrat, Świnica i Pięć Stawów"></a>Dzień 2: Zawrat, Świnica i Pięć Stawów</h2><p>Pomimo upojnego dnia poprzedniego, udaje nam się zwlec z łóżek wcześnie rano. Rezygnujemy z busa do Kuźnic i ruszamy z buta w ramach rozgrzewki. Całe szczęście, bo daje to Adasiowi szansę zauważyć, że z jego butami jest coś nie tak. Ogarniamy temat w sklepie w Kuźnicach i wbijamy na szlak do Murowańca.</p>
<p>Jest to nasza pierwsza wyprawa z noszeniem całego dobytku na plecach. Mam największy plecak spośród chłopaków, z czego najpierw jestem dumny, jednak dość szybko zaczynam to przeklinać. Na podejściu do Hali Gąsienicowej wylewam z siebie hektolitry potu i zaczynam rewidować swoją strategię pakowania plecaka.</p>
<p>W Murowańcu regeneracyjny browar i w dalszą drogę. Słońce świeci, pogoda piękna… do czasu. Gdy podchodzimy pod Zawrat znikąd nadciągają chmury i robi się szaro. Sam Zawrat spoko, spodziewaliśmy się raczej większych trudności.</p>
<p><img src="/images/petla-2016/1.png" alt="Chmurzy się..."></p>
<p>Na przełęczy odpoczynek i decyzja co dalej. Chłopaki namawiają na Orlą, ale się nie daję. Kompromisowo stwierdzamy, żeby nie iść bezpośrednio do schronu, ale zaliczyć jeszcze Świnicę.</p>
<p><img src="/images/petla-2016/2.png" alt="Orla czy Świnica?"></p>
<p>Dosyć szybko zaczynam żałować decyzji, bo z oddali zaczyna pogrzmiewać. Ja się spinam, chłopaki się cieszą, bo jest adrenalina. Burza przechodzi bokiem i zaliczamy Świnicę. Szlak ciekawszy od Zawratu, momentami spora lufa z boku.</p>
<p>Zejście do schronu dłuży się niemiłosiernie. Gdy docieramy, kupujemy kilka browarów na zapas, zanim kuchnia się zamknie. Wieczór upływa bardzo sympatycznie. Siedzimy na dworze dopóki jest jasno i obserwujemy akcję ratowniczą TOPR-u ze śmigłowca. W schronie zgadujemy się z jakąś ekpią i snujemy rozważania o niepewnej pogodzie na jutro. Nasze plany są sztywne z uwagi na rezerwacje w schroniskach, więc i tak ruszamy.</p>
<p><img src="/images/petla-2016/3.png" alt="Piwo chyba nie podeszło"></p>
<h2 id="Dzien-3-Morskie-Oko-Rysy-Popradkse-Pleso"><a href="#Dzien-3-Morskie-Oko-Rysy-Popradkse-Pleso" class="headerlink" title="Dzień 3: Morskie Oko, Rysy, Popradkse Pleso"></a>Dzień 3: Morskie Oko, Rysy, Popradkse Pleso</h2><p>Poranek wysoko w górach - rewelacja! Zaliczamy piękny wschód słońca, zajadamy śniadanie i wyruszamy w drogę. Trzeba najpierw dotrzeć nad Morskie Oko, a to oznacza wspięcie się na Świstówkę i rychłą utratę z trudem nabytej wysokości. </p>
<p><img src="/images/petla-2016/4.png" alt="Adaś jak zawsze pełen energii"></p>
<p>W Moku krótki odpoczynek i potem mozolne podejście pod Czarny Staw. Pogoda póki co świetna. Mijamy jegomościa uzbrojonego jedynie w adidasy, szorty i t-shirt, który oznajmia że również idzie na Rysy. Nie osądzamy, idziemy dalej.</p>
<p>Im wyżej, tym z pogodą gorzej. Zachodzą chmury i robi się zimno. Gdzieś w okolicy Bulli pod Rysami dochodzi ulewa. Łańcuchy nie robią wrażenia, bo przy tej widoczności w ogóle nie widać ekspozycji. Ku naszame zaskoczeniu, dogania nas kolega w adidasach. Trzęsie się z zimna, ale ciśnie dalej.</p>
<p><img src="/images/petla-2016/5.png" alt="Wspin na Rysach"></p>
<p>Pod szczytem osławiona przełączka, którą pokonuję kurczowo trzymając się łańcucha. Jeszcze kilka kroków i… sczczyt! Dwie minuty radości przerywa głośny łomot. Burza atakuje znienacka. Przysłowiowych sekund pomiędzy błyskiem i grzmotem naliczamy 0,3. Włącza się nam lekka panika, postanawiamy biec do schroniska pod Wagą. Na mapie szlak ma 40 minut, pokonujemy je w jakieś 15. Cudem nie wywalamy się na mokrych i śliskich kamieniach. Pod koniec jest naprawdę niewesoło, słychać jak grzmoty rozłupują skały w tej samej dolinie. </p>
<p><img src="/images/petla-2016/6.png" alt="Na szczycie - cisza przed burzą"></p>
<p>Wpadamy do schroniska wypełnionego jak puszka sardynek. Dopycham się do lady i z miejsca zamawiam trzy Demanovki, na uspokojenie nerwów. A potem jeszcze trzy. Stoimy w schronisku ze dwie godziny próbując przeczekać ulewę. Klimat jest świetny, robi się wesoło.</p>
<p><img src="/images/petla-2016/7.png" alt="Odreagowujemy burzę"></p>
<p>Moglibyśmy tam zostać jeszcze długo, ale trzeba na wieczór dotrzeć do Popradskego Plesa. Zejście jest niezbyt przyjemne, bo ulewa powraca (na szczęście już bez burzy). </p>
<p>Docieramy zmordowani do schroniska i z radością odkrywamy, że jest tam pokój do suszenia rzeczy. Mamy w zasadzie wszystko mokre, więc jak znalazł. Wieczorem kontynuujemy spożycie lokalnych specyfików, słuchając wykładów profesora Tatarkiewicza i prowadząc filozoficzne dyskusje.</p>
<h2 id="Dzien-4-Centralna-Magistrala-Tatrzanska-i-Chata-Terry’ego"><a href="#Dzien-4-Centralna-Magistrala-Tatrzanska-i-Chata-Terry’ego" class="headerlink" title="Dzień 4: Centralna Magistrala Tatrzańska i Chata Terry’ego"></a>Dzień 4: Centralna Magistrala Tatrzańska i Chata Terry’ego</h2><p>Rano odkrywamy, że w pokoju do suszenia nasze rzeczy stały się jeszcze bardziej mokre. No nic, słońce wychodzi, więc może uda się wysuszyć rzeczy na plecakach.</p>
<p><img src="/images/petla-2016/8.png" alt="Wspin!"></p>
<p>Przeszliśmy już Tatry wzdłuż, dzisiaj przechodzimy je wszerz (a przynajmniej ich słowacką część). Zanim jednak przejdziemy do trawersu, musimy wpierw wspiąć się na przełęcz Osterwa. W nogach już niezłe zakwasy, więc wcale nie jest lekko.</p>
<p><img src="/images/petla-2016/9.png" alt="Tam na dole spaliśmy"></p>
<p>Dalej już z górki. Zaliczamy Batyżowieckie Stawy, a potem regeneracyjne piwo w Śląskim Domu. W zasadzie to utykamy tam na dłużej, bo słońce grzeje i nie chce się iść dalej. Przed nami jednak jeszcze kawałek, więc w końcu ruszamy. Schodzimy w las, mijamy Hrebienok i Chatę Zamkowskiego. Późnym popołudniem rozpoczynamy podejście pod Chatę Terry’ego.</p>
<p><img src="/images/petla-2016/10.png" alt="Tankowanie"></p>
<p>Ze wszystkich zaliczonych do tej pory schronisk, tutaj jest na pewno najbardziej wysokogórsko. Śpimy w “przybuduwce”, gdzie znajdują się dwa rzędy prycz z gęsto upchanymi śpiworami. Wody bieżącej na ogół nie ma (trzeba wtedy biegać do stawu). Klimat i widoki rewelacyjne. Szybko się ściemnia i nadchodzi kolejna burza… słuchamy jej jednak z przytulnego wnętrza schroniska. Wrażenie niesamowite! Czuć dzikość natury na zewnątrz i jednocześnie ogromne poczucie komfortu, jakie daje schronienie pod dachem. Można w takich chwilach docenić rzeczy, które wydają się na codzień oczywiste.</p>
<p><img src="/images/petla-2016/12.png" alt="Takie widoki z Chaty Terry&#39;ego"></p>
<p>Wszystko byłoby pięknie gdyby nie to, że hajs się nie zgadza i euro nam się kończy. Niezbyt przyjaźnie nastawiona obsługa schroniska nie akceptuje PLN. Na szczęście znajdujemy rodaków i dokonujemy szybkiej konwersji - wieczór może toczyć się dalej.</p>
<h2 id="Dzien-5-Czerwona-Lawka-Rohatka-i-Dolina-Bialej-Wody"><a href="#Dzien-5-Czerwona-Lawka-Rohatka-i-Dolina-Bialej-Wody" class="headerlink" title="Dzień 5: Czerwona Ławka, Rohatka i Dolina Białej Wody"></a>Dzień 5: Czerwona Ławka, Rohatka i Dolina Białej Wody</h2><p>Dzień ostatni. Rezerwy energii na wyczerpaniu, a jeszcze trzeba wrócić. Nakręceni wizją świętowania sukcesu i ciepłego prysznica, zdobywamy się na ostatni wysiłek.</p>
<p>Czerwona Ławka idzie gładko (dla mnie i Oktawiana to już trzeci raz, na Adasiu nie robi za dużego wrażenia). Następnie Rohatka, gdzie łapię przez moment spinę. Przechodziłem już ją rok wcześniej, ale w drugą stronę - wtedy było spoko. Przy schodzeniu trochę się kolana trzęsły.</p>
<p><img src="/images/petla-2016/13.png" alt="Czerwona Ławka"></p>
<p>Pozostaje zejście jedną z najdłuższych (i najnudniejszych) tatrzańskich dolin. Pierwszy etap jest bardzo przyjemny wizualnie. Chmury przeplatają się z piętrami doliny co daje niecodzienny efekt. Im dalej, tym gorzej, pod koniec umieramy z nudy.</p>
<p>No właśnie, czy to aby na pewno koniec? Otóż jakiś kilometr od Palenicy ja i Oktawian zaczynamy czuć się nieswojo. Po dotarciu na parking musimy błyskawicznie szukać toalety. Po chwili okazuje się, że to grubsza sprawa, rzygamy jak koty. Jest na tyle źle, że Oktawian dojeżdża do Zakopca busikiem na kilka razy. Adaś jeszcze jakoś daje radę i nas ogarnia. Zamiast świętowania, umieramy w pensjonacie. Mnożą się podejrzenia co do przyczyny - picie wody ze strumienia, syf w schronisku. Jak było naprawdę? Tego już się nie dowiemy.</p>
<p>Następnego dnia jakoś dochodzimy do siebie i pakujemy się w pociąg. Pomimo kwaśnego akcentu na koniec jesteśmy dumni ze zrealizowanego planu i wygenerowanych wspomnień!</p>

      
    </div>
    <footer class="entry-meta entry-footer">
      
	<span class="ico-folder"></span>
    <a class="article-category-link" href="/categories/relacja-z-wyprawy/">relacja z wyprawy</a>

      
  <span class="ico-tags"></span>
  <ul class="article-tag-list"><li class="article-tag-list-item"><a class="article-tag-list-link" href="/tags/schroniska/">schroniska</a></li><li class="article-tag-list-item"><a class="article-tag-list-link" href="/tags/slowacja/">słowacja</a></li><li class="article-tag-list-item"><a class="article-tag-list-link" href="/tags/tatry/">tatry</a></li></ul>

      
    </footer>
    <hr class="entry-footer-hr">
  </div>
  
</article>

<!-- Table of Contents -->

  


</section>
          <aside id="sidebar">
  
    
  <div class="widget_athemes_tabs">
    <ul id="widget-tab" class="clearfix widget-tab-nav">
      <li class="active"><a>Ostatnie posty</a></li>
    </ul>
    <div class="widget">
      <ul>
        
          <li class="clearfix">

            
              <div class="widget-entry-summary" style="margin: 0;">
            

              <h6 style="margin: 0;"><a href="/2019/09/22/Grossglockner/">Grossglockner</a></h6>
              <span>wrzesień 22, 2019</span>
            </div>

          </li>
        
          <li class="clearfix">

            
              <div class="widget-entry-summary" style="margin: 0;">
            

              <h6 style="margin: 0;"><a href="/2018/06/06/Gosser-na-ferracie-czyli-Alpy-Ennstalskie/">Gösser na ferracie czyli Alpy Ennstalskie</a></h6>
              <span>czerwiec 6, 2018</span>
            </div>

          </li>
        
          <li class="clearfix">

            
              <div class="widget-entry-summary" style="margin: 0;">
            

              <h6 style="margin: 0;"><a href="/2017/07/09/Dolomity/">Dolomity</a></h6>
              <span>lipiec 9, 2017</span>
            </div>

          </li>
        
          <li class="clearfix">

            
              <div class="widget-entry-summary" style="margin: 0;">
            

              <h6 style="margin: 0;"><a href="/2016/07/27/Szybka-petla-Tatrzanska/">Szybka Pętla Tatrzańska</a></h6>
              <span>lipiec 27, 2016</span>
            </div>

          </li>
        
      </ul>
    </div>
  </div>

  
    
  <div class="widget-wrap">
    <h3 class="widget-title">Tagi</h3>
    <div class="widget">
      <ul class="tag-list"><li class="tag-list-item"><a class="tag-list-link" href="/tags/alpy/">alpy</a><span class="tag-list-count">2</span></li><li class="tag-list-item"><a class="tag-list-link" href="/tags/austria/">austria</a><span class="tag-list-count">2</span></li><li class="tag-list-item"><a class="tag-list-link" href="/tags/schroniska/">schroniska</a><span class="tag-list-count">1</span></li><li class="tag-list-item"><a class="tag-list-link" href="/tags/szczyt/">szczyt</a><span class="tag-list-count">1</span></li><li class="tag-list-item"><a class="tag-list-link" href="/tags/slowacja/">słowacja</a><span class="tag-list-count">1</span></li><li class="tag-list-item"><a class="tag-list-link" href="/tags/tatry/">tatry</a><span class="tag-list-count">1</span></li></ul>
    </div>
  </div>


  
    
  <div class="widget-wrap">
    <h3 class="widget-title">Archiwum</h3>

    <div class="widget">
      <ul class="archive-list"><li class="archive-list-item"><a class="archive-list-link" href="/archives/2019/09/">wrzesień 2019</a><span class="archive-list-count">1</span></li><li class="archive-list-item"><a class="archive-list-link" href="/archives/2018/06/">czerwiec 2018</a><span class="archive-list-count">1</span></li><li class="archive-list-item"><a class="archive-list-link" href="/archives/2017/07/">lipiec 2017</a><span class="archive-list-count">1</span></li><li class="archive-list-item"><a class="archive-list-link" href="/archives/2016/07/">lipiec 2016</a><span class="archive-list-count">1</span></li></ul>
    </div>
  </div>


  
</aside>
        
      </div>

    </div>
    <!-- <nav id="mobile-nav">
  
    <a href="/" class="mobile-nav-link">Home</a>
  
    <a href="/archives" class="mobile-nav-link">Archives</a>
  
    <a href="/about" class="mobile-nav-link">About</a>
  
</nav> -->
    <footer id="footer" class="site-footer">
  

  <div class="clearfix container">
      <div class="site-info">
	      &copy; 2020 Wyprawy Smädnego Mnícha All Rights Reserved.
        
      </div>
      <div class="site-credit">
        Theme by <a href="https://github.com/iTimeTraveler/hexo-theme-hipaper" target="_blank">hipaper</a>
      </div>
  </div>
</footer>


<!-- min height -->

<script>
    var wrapdiv = document.getElementById("wrap");
    var contentdiv = document.getElementById("content");

    wrapdiv.style.minHeight = document.body.offsetHeight - document.getElementById("allheader").offsetHeight - document.getElementById("footer").offsetHeight + "px";
    contentdiv.style.minHeight = document.body.offsetHeight - document.getElementById("allheader").offsetHeight - document.getElementById("footer").offsetHeight + "px";


    <!-- headerblur min height -->
    
      var headerblur = document.getElementById("header-blur");
      headerblur.style.minHeight = window.getComputedStyle(document.getElementById("allheader"), null).height;
    
    
</script>
    
<div style="display: none;">
  <script src="https://s11.cnzz.com/z_stat.php?id=1260716016&web_id=1260716016" language="JavaScript"></script>
</div>

<!-- mathjax config similar to math.stackexchange -->

<script type="text/x-mathjax-config">
  MathJax.Hub.Config({
    tex2jax: {
      inlineMath: [ ['$','$'], ["\\(","\\)"] ],
      processEscapes: true
    }
  });
</script>

<script type="text/x-mathjax-config">
    MathJax.Hub.Config({
      tex2jax: {
        skipTags: ['script', 'noscript', 'style', 'textarea', 'pre', 'code']
      }
    });
</script>

<script type="text/x-mathjax-config">
    MathJax.Hub.Queue(function() {
        var all = MathJax.Hub.getAllJax(), i;
        for(i=0; i < all.length; i += 1) {
            all[i].SourceElement().parentNode.className += ' has-jax';
        }
    });
</script>

<script type="text/javascript" src="https://cdn.mathjax.org/mathjax/latest/MathJax.js?config=TeX-AMS-MML_HTMLorMML">
</script>


  <link rel="stylesheet" href="/fancybox/jquery.fancybox.css">
  <script src="/fancybox/jquery.fancybox.pack.js"></script>


<script src="/js/script.js"></script>
<script src="/js/bootstrap.js"></script>
<script src="/js/main.js"></script>


<!-- Google Analytics -->
<script type="text/javascript">
(function(i,s,o,g,r,a,m){i['GoogleAnalyticsObject']=r;i[r]=i[r]||function(){
(i[r].q=i[r].q||[]).push(arguments)},i[r].l=1*new Date();a=s.createElement(o),
m=s.getElementsByTagName(o)[0];a.async=1;a.src=g;m.parentNode.insertBefore(a,m)
})(window,document,'script','//www.google-analytics.com/analytics.js','ga');

ga('create', 'UA-89535231-2', 'auto');
ga('send', 'pageview');

</script>
<!-- End Google Analytics -->












  </div>

  <a id="rocket" href="#top" class=""></a>
  <script type="text/javascript" src="/js/totop.js" async=""></script>
</body>
</html>
